
        ДӨӨЛӨТ СЫДЫКОВДУН ВАРИАНТЫ БОЮНЧА «МАНАС» БААТЫРДЫН ТӨРӨЛҮШҮ

                                 (1-версия)




                 Ээй Атаң Жакып кайгырып

                 Кара жандын өзүнөн

                 Кетүүчүдөй айрылып

                 Өөдө болосоң көлөктөп

                 Ылдый болсо жөлөктөп

                 Ала сакал калганда

                 Алтымышка чукулап

                 Атакең Жакып барганда

                 Артында туяк жок болуп

                 Мына ошондо атакең

                 Көпкө капа топтолуп

                 Көп кайгырып бөлүнүп

                 Эрдемсинген атаңдын

                 Көзүнөн жашы төгүлүп

                 Көрүнгөндөн кеп угуп

                 Куу баш тагып деп угуп

                 Ар кимден айың кеп угуп

                 Ушул эки карыганда

                 Туяксыз болду деп угуп

                 Атаңдын көрү бу дүйнө

                 Оо жараткан бу  дүйнө

                 Кай жериңден жаздым деп

                 Жараткандын өзүнөн

                 Не күнө кылып салдым деп

                 Жан-жаныбар макулук

                 Текши бала бердиң деп

                 Ушул эки жараткан

                 Мына ошондо чоң үшкүл

                 Бу дүйнөдөн көрдүм деп

                 Эсепсиз жыйган сан кара

                 2- 10 Айдаса бүгүн дд

                 Жыйылып жаткан сан кара

                 Кыйкырса бир күн жолу ку

                 Аталап эми чыгарга

                 Малды айдап жыйарга

                 Жалгыз туяк жок болду

                 Көңүл оору шок болду

                 Алоолонуп курган жан

                 Күйүп жүрө от болду

                 Оо жараткан кудурет!

                 Кай жерден жаздым бул ирет

                 Айланайын жараткан

                 Бар экениң чын болсо

                 Он сегиз миң ааламга

                 Кан экениң чын болсо

                 Отуз жүз миң опсуздун

                 Ушул эрки ааламды

                 Бийлегениң чын болсо

                 Ушул эрки жараткан

                 Кара мүртөз жаманга

                 Ага да бала бердиң деп

                 Жамандык кылган жерим жок

                 Айланайын жараткан

                 Мага да бала бергин деп

                 Өзөлөнүп көп ыйлап

                 Өзгөчө Жакып бек ыйлап

                 Топту көрсө баралбай

                 Додолонгон тобуна

                 Толукшуп кебин сала албай

                 Жыйынды көрсө баралбай

                 Жыйылып турган жыйынга

                 Жылдыздуу кебин сала албай

                 Айла кетип үмөрүп

                 Акыл кетип түгөнүп

                 Ошондо Жакып туруптур

                 Амалы кетип куруптур

                 Эрен Жакып атаңыз

                 Капаланып кайгырып

                 Мына ошондо байбиче

                 Атты токуп берчи деп

                 Канаң эми Бакдөөлөт

                 Экинчи ушул катыны

                 Мына ошондо сурасаң

                 Эр Жакыптын жакыны

                 Кымыз алып келчи деп

                 Экөөнү жумшап калыптыр

                 Айтып кебин салыптыр

                 Экөөң бир балага жарабай

                 Согончогуң канабай

                 Кордук кылдың аябай

                 Өөдө болсом бүгүлүп

                 Карылык көзгө көрүнүп

                 Атанын жолун улантып

                 Аталар чыгар кубантып

                 Мында туяк жок болду

                 - деп ошондо Жакыптын

                 Көңүлү күйүп от болду

                 Айтып кебин чунаңдап

                 Мына ошондо жанагы

                 Экөөнү бирдей жемелеп

                 Кара жерди тебелеп

                 Эми жолго салыптыр

                 Жылкыга жүрүп алыптыр

                 Жылкыга бара жатканда

                 Как ошондо сурасаң

                 Аземил суунун боюнда

                 А саздын берин боюнда

                 Үбүл токой жегинде

                 Үрмө суунун белинде

                 Ошол кезде караса

                 Атаңдын көрү дүнүйө!

                 Түшүндө эмес өңүндө

                 Эр Жакыптын өзүнө

                 Көрүнгөн экен кырк бала

                 Кырк баланы караса

                 Мына ошондо сурасаң

                 Жайдак айгыр коштогон

                 Жал арыстан окшогон

                 Жаалданып киргенде

                 Алдынан пенде тоспогон

                 Жалаң өңчөй тон кийген

                 Мына ошондо тулпары

                 Жалаң бээ дөө ат минген

                 Азыр колдорунда шумкары

                 Мына ошондо Жакыптын

                 Бара жаткан жолунда

                 Ордо атышып ойношуп

                 Ата кокуй кызыкты

                 Булар минтип салыптыр

                 Жыйырмадан бөлүнүп

                 Кырктама чийип ордо атып

                 Эр Жакыптын көзүнө

                 Турган экен көрүнүп

                 Ал аңгыча караса

                 Алтындан кылган тактада

                 Такты үстүндө пактада

                 Как ошондо сураса

                 - 6 – 40 Аю талпа как үстөн

                 Так ошонун үстүндө

                 Мына ошондо зор бала

                 Кырк баладан чоң бала

                 Эки жагын каранып

                 Эрди мурду жаланып

                 Бир жагында караса

                 Кара чаар кабылан

                 Капталында чамынат

                 Чоло көк жал арсылан

                 Жайнай басып бөлүнөт

                 Колдогону кырк бөөрү

                 Аркасында көрүнөт

                 Алп кара куш зымырык

                 Төбөдөн бутун салыптыр

                 Ажыдаары маржылдан

                 Алды жакты тактанын

                 Оролуп жатып алыптыр

                 Мына ошондо жанагы

                 Ордо аткан оюнга

                 Как ошондо атакең

                 Эми келип кезикти

                 Ошо кезде жанагы

                 Өз Жакыпты көргөндө

                 Кырк балаң оюн таштады

                 Аталап айтып баштады

                 Арыбаңыз ата деп

                 Жалпы салам бергени

                 Жанына басып келди эми

                 Так ошондо жанагы

                 Бар болгула балдарым

                 - деп ошондо эр Жакып

                 Булардын көзүн көргөнү

                 Балам деп айтып алыптыр

                 Как ошондо жанагы

                 Ошо кезде эр Жакып

                 Балам менин жок эле

                 - деп ошондо ойлонуп

                 Эми оюна Жакып алыптыр

                 Ал аңгыча караса

                 Мына ошондо жанагы

                 Төөдөй болгон алтын так

                 Алтын тактын үстүнөн

                 Ошондо бала жанагы

                 Түшкөн экен жүгүрүп

                 Алдына келди Жакыптын

                 Мына ошондо сүйүндөп

                 Азыркысын күлүңдөп

                 Мына ошондо караса

                 Эми туруп кеп айтат

                 Ой атаке деп айтат

                 Ата десе Жакыптын

                 Эт жүрөгү эзилип

                 Мына ошондо береги

                 Эбегейиң эзилип

                 Эт жүрөгү кесилип

                 Эми не деп турат деп

                 Жакып оюн жыйгыча

                 Жана кепти куруптур

                 Аталап айтып туруптур

                 Айланайын атаке!

                 Көп кайгыра бербеңиз

                 Мына ошондо атаке

                 Тогуз айы толгондо

                 Тогуз күндүү болгондо

                 Үйүңдүн келем төрүнө

                 Төрөлүп ата келемин

                 Ушуреки калкыңа

                 Мына ошондо атаке

                 8 -50 Эп этпей жардам беремин

                 Ушуреки кыргыздын

                 Аккан жашын тыямын

                 Чачылганын жыямын

                 Айланайын атаке!

                 Ата болом өзүңө

                 Мына ошондо жанагы

                 Бата болом сөзүңө

                 Бала болом өзүңө

                 Айланайын атаке!

                 Көп кайгыга салбаңыз

                 Так ошондо бере көр

                 Азыр өзүңүздү кармаңыз

                 Кайрылып үйгө барыңыз

                 Мына ошондо жанагы

                 Көргөн менен билгенди

                 Жан кишиге билгизбей

                 Ата курмандыкты чалыңыз

                 - деп ошондо жанагы

                 Балаң айтып калыптыр

                 Аны көрүп алганда

                 Мына ошондо эр Жакып

                 Акылынан таныптыр

                 Эмне деп айтып жатат деп

                 Как ошондо караса

                 Эки көздөн аккан жаш

                 Ителгидей кайран күч

                 Жакыбың ирмебей көзгө жаш алып

                 Сан санаага мат алып

                 Айтар көздөн такалып

                 Так ошондо сурасаң

                 Эми мындай кылып турганда

                 Амал кетип курганда

                 Караса көзгө илинбей

                 Кайда экени билинбей

                 Кайып болду кырк бала

                 Кайып болуп кеткени

                 Мына ошондо жанагы

                 Жылкыга эми барбастан

                 Үйүнө жакын кетти эми

                 Как ошондо жанагы

                 Күгүм кире күн бата

                 Үйүнө барып жетти эми

                 Как ошондо караса

                 Атаңдын көрү дүнүйө!

                 Кара карыш салынып

                 Жаратканга жалынып

                 Жайнай басып бөлүнүп

                 Көзүнүн жашы төгүлүп

                 Эми жете барыптыр

                 Эми жете барганда

                 Атаңдын көрү дүнүйө!

                 Эки бирдей байбиче

                 Чылбырынан алыптыр

                 Мына ошондо жанагы

                 Атын байлай салыптыр

                 Үйүнө Жакып кириптир

                 Капаланып келгени

                 Мына ошондо байбиче

                 Азыркысын билиптир

                 Сурабастан сурасаң

                 Как ошондо сурасаң

                 Мына ошондо көлдөлөң

                 Тура кантып абаңды

                 Мына ошондо тушуна

                 Эми салып берди эле

                 Көлдөлөңдүн өзүнө

                 Эрен Жакып келди эле

                 Көбөлөнүп жыгылды

                 0- 35Мына ошондо береги

                 Жыгылганда Жакыпты

                 Уйкуга көзү илинди

                 Уктаганы билинди

                 Уктап атып түш көрдү

                 Мына ошондо эр Жакып

                 Бир көргөнүн үч көрдү

                 Үч көрбөсө нетиптир

                 Ошо кезде береги

                 Эми кайыптан гана аялы жетиптир уу

                 Ээ байбичем эмне болду деп

                 Уу как ошондо карасаң

                  058 Ээ кайдагары эр Жакып

                 Ойлоп койгон жери жок

                 Оюн эми булары

                 Ээ толгоп койгон жери жок

                 Уйкуга көзү илинип

                 Уктаганы билинип

                 Как ошондо карасаң

                 Ошо көргөн түшүндө

                 Мына ошондо эр Жакып

                 Ээ чөлдө ара жатыптыр

                  Чөлдө ара жатканда

                 Как ошондо сурасаң

                 Өрдөп ара жатыптыр

                 Өрдөп ара жаткканда

                 Мына ошондо чоң чоку

                 - 1 20Чолубайдан оң чоку

                 Атаңдын көрү дүнүйө!

                 Кошкондо эми он чоку

                 Ааламга учу илинген

                 Мына ошондо жанагы

                 Ааламда жок чокусу

                 Ошо жерден билинген

                 Азыркысын караса

                 Чокунун эми үстүнө

                 Тайылбай Жакып барды эле

                 Эми чыгып алды эле

                 Чыгып барса жанагы

                 Булуттан башы өтүптүр

                 Мына ошондо Жакыптын

                 Күнгө башы жетиптир

                 Аягы жерде болуптур

                 Ошо кезде береги

                 Ээ так ошондо жанагы

                 Ааламга көзүн салыптыр

                 Бүтүн аалам баарысы

                 Эми Жакып көрүп алыптыр

                 Жакып көрүп алганда

                 Атаңдын көрү дүнүйө

                 Жазып ийсе кучагы

                 Ааламды ороп жетиптир

                 Тоголоп бүткөн жер бети

                  Бүтүн курчап алыптыр

                 Аны менен эр Жакып

                 Коюнуна салыптыр

                 Ал аңгыча караса

                 Атаңдын көрү дүнүйө!

                 Кайдан келди билбеймин

                 Атаңдын көрү дүнүйө!

                 Алтың көлдүн жээгинде

                 Кең Алтайдын бегинде

                 Так ошондо сурасаң

                 Алтың көлдүн беп жагы

                 Бер жагы эмес мен жагы

                 Мен жагы эмес сен жагы

                 Так ошондо жанагы

                 6 35 Атаңдын көрү коюлган

                 Эре бериш чоюлган

                 Маңжылынын мазарга

                 Так ошондо барыптыр

                 Экөөнү эми ээрчитип

                 Эми жолго салыптыр

                 Маңжылынын мазарга

                 Ак боз менен алдырып

                 Ай туягын чалдырып

                 Мына ошондо жанагы

                 Ата-бабаң арбакка

                 Ырым кылып койдуруп

                 Ошо кезде береги

                 Тура колдуу болор деп

                 Кечээ күнү жолунда

                 Так ошондо кабылып

                 Кайыбынан табылып

                 Эмне болуп кетти деп

                 Өңүмбү же түшүмбү

                 Көрүп аткан ишимби

                 Эмне болду кызык деп

                 Же болбосо ааламда

                 Арта турган бузук деп

                 Же болбосо береги

                 Адамдын акылы жетпейт деп

                 Мына ошондо береги

                 Пендеден эми момундай

                 Айткан менен өтпөйт деп

                 Жан кишиге билгизбей

                 Курмандыкты чалды эле

                 Аны менен караса

                 Атаңдын көрү дүнүйө!

                 Азыркысын моюнга

                 Так ошондо ал деген

                 Курмандыгын чал деген

                 Ошо кезде ырымы

                 Эми Жакып кылыптыр

                 Маңжылыны мазарга

                 Бала тилеп туруптур

                 Так ошондо жанагы

                 Жана тилеп туруптур

                 Жана эми кылыптыр

                 Ата-бабаң арбагы

                 Ээ жараткан кудурет

                 деп ошондо жанагы

                 Алты атабыз кан өткөн

                 Аалам журтка даң өткөн

                 Жети атабыз кан өткөн

                 Жерге журтка даң өткөн

                 Тогуз атам кан өткөн

                 Толгон журтка даң өткөн

                 Ошолордун арбагы

                 Жакшылыкка жолосо

                 Мына ошондо жанагы

                 7 45 Эптеп тукумдарга уулу журтуу ушулар

                 Эми жалгыз эле туяк берсечи ууу

                 Тилегим эми келсечи

                 Эээ деп ошондо ойлонуп

                 Албан түрлүү ой жооруп

                 Эми жолго салыптыр

                 Эми жолго салганда

                 Атаңдын көрү дүнүйө!

                 Так ошондо караса

                 Атаңдын көрү ордодо

                 Күгүм кире күн бата

                 Эки бирдей байбиче

                 Аян көрүп алыптыр

                 Аян көрсө момундай

                 Аян көрүп алыптыр

                 Так ошондо жанагы

                 Атаңдын көрү дүнүйө!

                 Таң агарып атканда

                 Чыйырды туруп кеп айтат

                 Ооо байым деп айтат

                 Мен көргөндү көрдүңбү?

                 Мен билгенди билдиңби?

                 Мен туйганды туйдуңбу?

                 Түндө жатып түш көрдүм

                 Ошондо кызык иш көрдүм

                 Ошо көргөн түшүмдө

                 Так ошондо жанагы

                 Аргай болгон ак боз үй

                 Атаңдын көрү ак ордо

                  Ак ордонун ичине

                 Мына ошондо көтөрүп

                 Эми кирип барыпмын

                 Ак өргөөнү жасадым

                 Тогуз айы жасадым

                 Мына ошондо жанагы

                 Ууктарын кынаптап

                 Алтын менен баталып

                 Атаңдын көрү дүнүйө!

                 Ээй күмүш менен сырдаган

                 Көргөн адам ырдаган

                 Кирген адам жыргаган

                 Ошорээкин өргөөгө

                  Эми кирип мен барсам

                 Тууруна кондурган

                 858 айдегесин болтурган

                 Мына ошондо жанагы

                 Алп каракуш зымырык

                 Турган экен байланып

                 Мына ошондо жанагы

                 Ошону кетпей айланып

                 Колума кондуруп

                 Атаңдын көрү алыпмын

                 Мына ошондо жанагы

                 Жакын көрүп калыпмын

                 Айланайын жарыктык

                 Алтымыш кулач коозу

                 Так ошондо тагыпмын

                 Эээ бул эмине болучу?

                 деп ошондо калганы

                 Айтып эми салганы

                 Ал аңгыча карасам

                 Эшикке чыгып момундай

                 Ата кызык тамаша

                 Жети бирдей момундай

                 Мына ошондо боз үйдү

                 Азыр көрүп алгамын

                 Ошо кезде береги

                 Ар бириндн кушу бар

                 Көрүп турган ушу бар

                 Атаңдын көрү дүнүйө!

                 Мына ошондо жанагы

                 Төөрдөгү боз үйдү

                 Алп каракуш момундай

                 Талпынып эми койгондо

                 Атаңдын көрү дүнүйө!

                 Башын ийет ушулар

                 Бөпөлөктөп үндөбөй

                 Так ошондо жанагы

                 Жакшылыкка карасаң

                 Атаңдын көрү дүнүйө!

                 Эми жоруп койгомун

                 Ал эмине болучу?

                 - деп ошондо калганы

                 Айтып кебин салганы

                 Атаңдын көрү дүнүйө!

                 Анда Жакып кеп айтат

                 Айланайын байбиче

                 Кызык экен деп айтат

                 Канча күндөн бер карай

                 Мына ошондо жанагы

                 Өңүмдө да түшүмдө

                 Аралашып ишимде

                 Эң кызыктуу иш көрдүм

                 Атаңдын көрү дүнүйө!

                 Мындан бир күн мурдараак

                 Мына ошондо түш көрдүм

                 Бир көргөндү үч көрдүм

                 Бул эмине болчу деп

                 Азыркысын бир куудай

                 Берейин деп калганбы?

                 Чоң кудайдан тилеген

                 Келейин деп калганбы?

                 Так ошондо барагы

                 Мына ошондо жанагы

                 Калайыктын өзүнө

                 Айтып кепти салалы

                 - деп ошентип калыптыр

                 Айтып кебин салыптыр

                 Ал аңгыча караса

                 Атаңдын көрү дүнүйө!

                 Ырас айтат байым деп

                 Түшүндүрдүр жайын деп

                 Так ошондо сурасаң

                 Атаңдын көрү дүнүйө!

                 Эми байбиче буйрук берди эле

                 Ошо кезде жанагы

                 Тогуз бирдей жылкыны

                 Азыркысын алдыр деп

                 Ай туягын чалдыр деп

                 Ошо кезде жанагы

                 Ат улуунун баарысын

                 Аксакалдап жыйдыр деп

                 Калаганын кылдыр деп

                 Ошо кезде жанагы

                 Атаңдын көрү дүнүйө!

                 Жетим менен жесирди

                 Бир тойгузуп салгың деп

                 Мына ошондо жанагы

                 Азыркысын карасаң

                 Аксакалдын баарына

                 Кээ бирөөнүн сөзүндө

                 Кээ бирөөнүн оозунда

                 Кээ бирөөнүн деминде

                 Кээ бирөөнүн кеминде

                 Так ошондо сурасаң

                 Айтып эми берели

                 Жакшылыкка жоруса

                 Ошо кезде тилеги

                 Оңдоп чыгып калар деп

                 Жакшылыкка ушуну

                 Жолдоп чыгып алар деп

                 Айтып кебин салыптыр

                 Айтып аны калыптыр

                 Ал аңгыча караса

                 Бадалбайга чаптырып

                 Мына ошондо айттырып

                 Тогуз бирдей жылкыны

                 Атаңдын көрү алдырып

                 Ай туягын чалдырып

                 1 32 ???

                 Кызыл канга малдырып

                 Атаңдын көрү дүнүйө!

                 Ошолрээки жанагы

                 Алтайлыкка барганда

                 Кырк уруу кыргыз эл эле

                 Кырк түтүн эми кем эле

                 Азыркысын сурасаң

                 Атаңдын көрү дүнүйө!

                 Аксакалдын баарынан

                 Ак аксакал карыдан

                 Эми жыйылткан экен ушундан уу

                 Ак сакалдын эр келип

                 Ээй эчендеген шер келип

                 Ак аксакал бөлүнгөн

                 Көк аксакал көрүнгөн

                  Узун кулак карыдан

                 Узун сакал баарынан

                 Ак сакалдуу демдүүдөн

                 Жазы жаак жалпак тил

                 Жумуру баштуу чеченден

                 Көптү көргөн көсөмдөн

                 Жеке чыгаар жарыштан

                 Көптү билген даанышман

                 Так ошондо карыдан

                 Эрениң Жакып жыйдырды

                 Жыйдырганын кылдырды

                 Как ошондо туруптур

                 Эми мындай кылыптыр

                 Атаңдын көрү дүнүйө!

                 Ылайыктуу иш болду

                 Түндө көргөн түш болду

                 - деп ошондо жанагы

                 Ашын тартып болтуруп

                 Мына ошондо жанагы

                 Оюн айтып олтуруп

                 Мына ошондо жанагы

                 Айтар кептен шашпады

                 Сарпайыдан кийгизип

                 Жер кетпеген жоргодон

                 Ар бирине мингизип

                 Ок өтпөгөн торкодон

                 Ар бирине кийгизип

                 Андан кийин сурасаң

                 Мына ошондо жанагы

                 Ай туяк эми Жамбыдан

                 Колуна кармап бердирип

                 Ойдогусун келтирип

                 Мына ошондо жанагы

                 Кызый-кызый кеп чыгып

                 Сылый-сылай сөз чыгып

                 Андан кийин олтуруп

                 Ой бойуна толтуруп

                 Сызылтып кымыз ичишип

                 Так ошондо жанагы

                 Кийген ичип чечишип

                 Кеп кызыгып калганда

                 Кадимкидей тамылжып

                 Эт ысышып калганда

                 Айтар кептен шашпады

                 Эми Жакып баштады

                 Айланайын карылар

                 Калк бийлеген баарыңар

                 Айта турган кебим бар

                 Келтире турган эбим бар

                 Эки бирде байбиче

                 Мына ошондо түш көрдү

                 Ага чейин эр Жакып

                 Бир көргөнүн үч көрдү

                 Ошону жооруп бергиле

                 Ынайыктуу түш болсо

                 Дегениңе көнөйүн

                 Сураганың берейин

                 Түштүн башы казандай

                 Мойнуң ичке кылдай дейт

                 Кайсы жакка жоруса

                 Ошол жакка кетичү

                 Атаңдын көрү дүнүйө!

                  

                 Ылайыктуу түш кылып

                 Ошо жакшы иш кылып

                 Эми жоруп бергиле

                 - деп ошондо калганы

                 Айтып кебин салганы

                 Ырас айтат макул деп

                 Ушунукун акыл деп

                 Как ошондо сурасаң

                 Ак Балта баштап кары бар

                 Так ошондо жанагы

                 Ногойдон чалы дагы бар

                 Атаңдын көрү Ошпурбай

                 Жылкычысы Бадалбай

                 Ары жагын сурасаң

                 Эчендеген кары бар

                 Мына ошондо жанагы

                 Атаңдын көрү Жамагат

                 Жамагаттан Саламат

                 Ошол келген чагы бар

                 Эним баары дагы бар

                 Мына ошондо береги

                 Биз билбеген канча бар

                 Отурган экен аксакал

                 Ак сакалдуу баарыдан

                 Ошол кезде эр Жакып

                 Түшүн айтып таштады

                 Мына ошондо жанагы

                 Жорур киши жок болуп

                 Мына ошондо баарысы

                 Калган экен токтолуп

                 Токтолуп турган кезинде

                 Аш бышымдай аңгырап

                 Кеп табалбай каңгырап

                 Канаке эми айтчы деп

                 Бирин-бири жөлөшүп

                 Бирин-бири сөздөшүп

                 Бирин-бири көздөшүп

                 Турган экен момундай

                 Амал кетип алдырап

                 Турган экен момундай

                 Ошо кезде береги

                 Оозуна кеп келип

                 Оо сөз кайыптын иши деп

                 Жараткандын күчү деп

                 Мына ошондо дем берип

                 Ак Балта сөзүн баштады

                 Айтар кептен шашпады

                 Айланайын калайык

                 Ылайыктуу кеп болсо

                 Калайыкка эп болсо

                 Ушу түштү жоруюн

                 Оңдоптур кудай ишиңди

                 Бериптир оңду түшүңдү

                 Мындай түштү жанагы

                 Адамзат жаралып

                 Көрбөсө керек мындайды

                 Тартпа Жакып муң кайгы

                 Так ошондо береги

                 Ошол кезде чөл бүтүп

                 Чөл бүткөндө өр бүтүп

                 Андан чыгып барыңыз

                 Андан чыгып барганда

                 Чокуга чыгып алганда

                 Жоболоңуз өсөт кен

                 Тилегениң бек көктөп

                 Жаратканга жетет кен

                 Айланайын чокуга

                 Так ошондо барганда

                 Жерди эми алганда

                 Мына ошондо эр Жакып

                 Бериптир кудай түшүңдү

                 Келтириптир момундай

                 Оңунан эми ишиңди

                 Ай ааламдын өзүнөн

                 Арта турган эр келет

                 Мына ошондо жанагы

                 Жер ааламдын өзүнөн

                 Артыгыраак шер келет

                 Ушулэрек балаңыз

                 Жакшылап эми караңыз

                 Так ошондо сурасаң

                 Тогуз кабат асмандан

                 Толуп түшкөн жанагы

                 Ойдогунун баарысы

                 Болуп түшкөн береги

                 Алп каракуш зымырык

                 Айланып учуп алганы

                 Айды жаап калганы

                 Сол канаты күндү жаап

                 Аягы жерге жеткени

                 Башы көккө кеткени

                 Айың менен күнүңдүн

                 Бир өзүнөн бүткөндөй

                 Асман менен жериңдин

                 Тиресинен бүткөндөй

                 Мына ошондо жанагы

                 Ата кокуй дүнүйө!

                 Арта турган эр келет

                 Ааламдын өзүнөн

                 Артыгыраак шер келет

                 Айланайын кулунум

                 Ээ бериптир кудай ишиңди

                 Келтириптир оңунан

                 Так ошондо түшүңдү

                 Тогуз кабат асманда

                 Так ошондо жанагы

                 Толгон күчтүн баарысы

                 Колдоп түшөт турбайбы

                 Ажыдаар чыгып жериңден

                 Жети кабат тегиңден

                 Так ошондо келгени

                 Атаңдын көрү дүнүйө!

                 Жети кабат кара жер

                 Кара жердин өзүнө

                 Кайыбынын баарысы

                 Каптап чыгат турбайбы

                 Ата кокуй дүнүйө!

                 Жети кабат кара жер

                 Астындагы алп эрлер

                 Колдоп чыгат турбайбы

                 Жакшылыкка ушуну

                 Жолдоп чыгат турбайбы

                 Мына ошондо жанагы

                 Ажыдаар үстүнө

                 Колдоп эми калганы

                 Атаңдын көрү дүнүйө!

                 Ушу кезде береги

                 Кара чаар кабылан

                 Чолок көр жар арыслан

                 Ушул жел кайыптын баарынан

                 Колдоп жүргөн улуу күч

                 Эми жакшылыкка бурулар

                 Ааламга гана даңкың угулаар уу

                 Мына ошондо кырк бөрү

                 Ушу кырк атаң өткөн кыргыздын

                 Колдогонуң эмеспи

                 Жакшылыкка кырк атаң

                 Жолдогонуң эмеспи

                 Кырк уруу кыргыз мура журт

                 Сыйынып келет турбайбы

                 Бир өзүңдүн артыңдан

                 Жыйылып келет турбайбы

                 Айланайын Жакыбым!

                 Мындай түштү жанагы

                 Аалам пенде жаралып

                 Көрбөсө керек адамдан

                 Ото кокуй дүнүйө!

                 Улуулата кеп салсаң

                 Уламалуу кеп салсаң

                 Так ошондо жанагы

                 Атаңдын көрү дүнүйө!

                 Так ошондо сураса

                 Көкө теңир жараткан

                 Адам болуп кубулуп

                 Көктөн жерге куюлуп

                 Мына ошондо сурасаң

                 Маналуу болуп келүүчү

                 Бир өзүңө берүүчү

                 Жараткандын ар белги

                 Жакшылыкка жолдоптур

                 Мына ошондо береги

                 Отуз үч жүз миң ааламда

                 Ошо кезде береги

                 Кайып үстү баарысы

                 Эми бул баланы колдоп

                 Туулалек кезинде

                 Туура чыгат жолунан

                 Төрөлөлек кезинде

                 Как ошондо береги

                 Арта чыгат оюңдан

                 Мына ошондо береги

                 Айланайын эр Жакып

                 Ошол чыгат боюңдан

                 - деп ошондо Ак Балта

                 Кебин айтып эңгиреп

                 Ошо кезде береги

                 Эс табалбай кеңгиреп

                 Оо булуң туруп калыптыр

                 9 37 Ал аңгыча Бердике

                 Сөзүн улап салыптыр

                 Маңдайында көрүнүп

                 Эми элеси кетсе бөлүнүп

                 Мына ошондо Чыйырды

                 Ушурээки байбиче

                 Ошол тууйт баланы

                 Ата кокуй дүнүйө!

                 Көрүнгөнү момундай

                 Ошонун эми карааны

                 Так ошондо жанагы

                 Байбичеңдин түшү экен

                 Ээ так ошондо сурасаң

                 Ээ көрүп аткан иш экен

                 Андан кийин карасаң

                 Атаңдын көрү дүнүйө!

                  

                 00008

                 Алп каракуш болгону

                 Ата кокуй дүнүйө!

                 Ак өргөөнүн ичине

                 Желпингенде толгону

                 Ушу байбиченин баласы

                 Арта тулуп эр болот

                 Телегейи тең болот

                 Мына ошондо береги

                 Азыркысын карасаң

                 Андан кийин жанагы

                 Кардай болгон ак боз үй

                 Жетөө бирдей тигилип

                 Ар бирине куш конгон

                 Так ошондо туш болгон

                 Андан кийин жанагы

                 Бакдөөлөт тууйт жети уул

                 Так ошондо келер деп

                 Мына ошондо жанагы

                 Тилегенин берер деп

                 Азыркысын карасаң

                 Аганын жолун улантаар

                 Баскан жерин кубантаар

                 Мына ошондо береги

                 Жети уул болор деп

                 Жергеси менен толор деп

                 Айтып эми калыптыр

                 Азыркынын баарысы

                 Бата кылып калыптыр

                 Оңдоптур кудай ишиңди

                 Келтириптир түшүңдү

                 Жараткан эми жар болсо

                 Ата-бабаң арбагы

                 Көз алдыңда колдосо

                 Оңдоп берсин оңунан

                 Мына эми берсин чоңунан

                 Так ошондо тилеги

                 Муң зарыңар келсин деп

                 Тилекти эми берсин деп

                 Жалгыз болсо шер болсун

                 Мына ошондо береги

                 Ааламдан артыкча

                 Арта турган эр болсун

                 - деп ошондо баарысы

                 Бата кылып калыптыр

                 Аркан жазып алыптыр

                 Аны менен караса

                 Сүйүнүшүп калыптыр

                 Жооруп эми берди деп

                 Ылайыгы келди деп

                 Ошо кезде карасаң

                 Атаңдын көрү дүнүйө!

                 Жаагың эми момундай

                 Жербеген жорго мингизип

                 Мына ошондо эр Жакып

                 Сый урматын билгизип

                 Жетиден жамбы бериптир

                 Так ошондо береги

                 Алтындаган сарпайын

                 Эми алып келиптир

                 Ошо кезде жанагы

                 Түшүңөр эми түш келсин

                 Түш болбой эми түш болсун!

                 Оңунан чыккан иш болсун

                 - деп ошондо баарысы

                 Батасын кылып салганы

                 Мына ошондо жанагы

                 Эми Жакып мында калганы

                 Ай артынан күн өтүп

                 Ай караңгы түн өтүп

                 Күн артынан күн өтүп

                 Күн караңгы түн өтүп

                 Так ошондо жанагы

                 Байбиченин боюна

                 Как ошондо караса

                 Бала кирип калыптыр

                 Бала кирсе момундай

                 Даана кирип калыптыр

                 Тар курсагы чоюлуп

                 Баскан сайын чоюлуп

                 Атаңдын көрү дүнүйө!

                 Баскан жериң оюлуп

                 Ата кокуй дүнүйө!

                 Үч айга эми толуптур

                 Төрт ай алык болуптур

                 Байбиченин өзүнө

                 Толгоо кирип калыптыр

                 Толгоо кирсе неткени

                 Как ошондо жанагы

                 Талгак болуп кетти эми

                 Азыркысын караса

                 Күсөгөнү табылбай

                 Ойлогону кабылбай

                 Атаңдын көрү дүнүйө!

                 Эмине болуп кетер деп

                 Аш тамагын жайлатып

                 Дасторконун жайнатып

                 Бал шекерге карабай

                 Башка тамак жарабайт

                 Атаңдын көрү дүнүйө!

                 Жесем деп жолборс жүрөгүн

                 Андан бөлөк самабай

                 Так ошондо байбиче

                 Ээ адаланып басыптыр

                 Как ошондо береги

                 Чалкасынан жатыптыр

                 Өйдө болуп жүрө албай

                 Өйдөп жолгот кире албай

                 Атаңдын көрү дүнүйө!

                 Мына ошондо жанагы

                 Өңүнөн азып байбиче

                 Так ошондо сурасаң

                 Бүбү менен бакшынын

                 Жаман менен жакшынын

                 Алып келип койдуруп

                 Ойдогусун болдуруп

                 Алар эсин табалбай

                 Амал кетип алдырап

                 Айла түгөп шалдырап

                 Как ошондо туруптур

                 Амалы кетип куруптур

                 Ал аңгыча караса

                 Атаңдын көрү дүнүйө!

                 Мына ошондо чоң мерген

                 Атаңдын көрү дүнүйө!

                 Ошо кезде береги

                 Эрениң эми эр Жакып

                 Жетимишин жыйдырды

                 Каалаганын кылдырды

                 Ар биринен сурасаң

                 Сураганын берем деп

                 Ошо кезде жанагы

                 Ошо кезде Жакыптын

                 Алтыны алты там болгон

                 Эсепсиз мунуң бай болгон

                 Жерге батпай момундай

                 Төр түүлүгү жайнаган

                 Как ошондо сурасаң

                 Жетимиш эми мергенди

                 Туш-тушуна чаптырып

                 Как ошондо береги

                 Жолборс атып алгын деп

                 Как ошондо береги

                 Атып келе калгын деп

                 Эми кабар айттырды

                 Как ошондо барыптыр

                 Жети күнгө жетпестен

                 Жети жолборс жүрөгүн

                 Атып келе калыптыр

                 Как ошондо неткени

                 Азыркысын кеткеми

                  Жолборсттун эми жүрөгүн

                 Байбичең эми жалмады

                 Жеп эми калыптыр

                 Анда дагы талгагы

                 Талгагы кайдан канганы

                 Талгагың эми канбады

                 Жети күнү толгондо

                 Как ушундай болгондо

                 Жолборсттун жүрөгүн

                 Мына ошондо береги

                 Байбиченин башталды

                 Боюндагы күмөнү

                 Мына ошондо байбиче

                 Кайра жаман жүдөдү

                 Амал кетип алдырап

                 Как ошондо береги

                 Амал кетип шалдырап

                 Как ошондо неткени

                 Азыркысын берени

                 Атаңдын көрү дүнүйө!

                 Кайран эми эр Жакып

                 Казына оозун ачтырып

                 Карк алтынын чачтырып

                 Бая жетимиш миңдей мергенди

                 Кайра жыйып келди эми

                 Сурагандын баарысын

                 Так ошондо берди эми

                 Баргылаң эми дагы да

                 Так ошондо береги

                 Бирден атып келгин деп

                 Таап алып момундай

                 Көк жалынан аткын деп

                 Жетөөсү эми барыптыр

                 Тогуз көк жал бөөрүнүн

                 Эмиң атып алыптыр

                 Алып келип жүрөгүн

                 Байбиченин өзүнө

                 Эми берип салыптыр

                 Аны дагы жегени

                 Как ошондо жанагы

                 Эми талгагы мынтип каныптыр

                 Жети күнгө барганда

                 Талгагы кайра жаныптыр

                 Как ошондо неткени

                 Балакет басып кетти эми

                 Жинди болуп байбиче

                 Жеригенден жүдөдү

                 Мына ошондо береги

                 Жарылчуудай жүрөгү

                 Азыркысын Жакыптын

                 Алы кетти алдырап

                 Эси кетти шалдырап

                 Жолборсттун жүрөгүн

                 Как ошондо күсөгөн

                 Жомокчунун кебинен

                 Санжыранын эбинен

                 Угуп эми жүрчү элем

                 Жолборсттун жүрөгүн

                 Жесең эми талгагы

                 Так ошондо басылат

                 Кабагың эми ачылат

                 Деп ошондо билчи элем

                 Жеген сайын ушунун

                 Талгагы жаман жанбастан

                 Мына ошондо жанагы

                 Жалагыч жутуп алганбы

                 Же болбосо балакет

                 Ажалга эми калганбы

                 Келе электе бул бала

                 Так ошондо нетти деп

                 Ошо кезде байбичем

                 Эбинен жаман кетти деп

                 Минте берип байбиче

                 Ажалы жетер бекен деп

                 Өлүп кетсе бекер деп

                 Ошо кезде эр Жакып

                 Атаңдын көрү дүнүйө!

                 Балчылардын өзүнө

                 Балын эми тарттырып

                 Төлгөчүнүн өзүнө

                 Кабарын эми айттырып

                 Так ошондо жанагы

                 Далычы далы көрүшүп

                 Көралбай көзү союлуп

                 Кармагандын баарысы

                 Колу кетип чоюлуп

                 Амал кетип алдырап

                 Көралышпай жалдырап

                 Так ошондо турганда

                 Мына ошондо жанагы

                 Амалы кетип курганда

                 Ошо кезде сурасаң

                 Атаңдын көрү дүнүйө!

                 Капчалдын Ала-Тоосунда

                 Как ошондо сурасаң

                 Кайыпчынын оозунда

                 Мына ошондо береги

                 Ата кокуй дүнүйө!

                 Ошо кезде Бадалбай

                 Бадалбайга барыптыр

                 Ак сакалчан думана

                 Как ошону сураба

                 Асмандан түшкөн чоң кыдыр

                 Эми келип алыптыр

                 Эбин таппай калды деп

                 Эби менен сурасаң

                 Кебин таппай калды деп

                 Так ошондо Жакыптын

                 Амалы кетип алдырап

                 Как ошондо бир өзү

                 Кеткен эле жалдырап

                 Эртерээк эми барсын деп

                 Азыркысын сураса

                 Ажыдаардын жүрөгүн

                 Таап алып келсин деп

                 Ошону менен сураса

                 Атаңдын көрү дүнүйө!

                 Ажыдаардын жүрөгүн

                 Жегенден эми талгагы

                 Так ошондо канат деп

                 Күсөөгөнү жанат деп

                 Мынтип айтып калыптыр

                 Айтып эми салыптыр

                 Как ошондо жанагы

                 Ажыдаар кайдан табам деп

                 Эми кайда барам деп

                 Ажыдаар издеп тутулуп

                 Ажалга минтип момундай

                 Кете албай эми кутулуп

                 Балакетке каламбы

                 Эми кайдан табамбы

                 Же болбосо байбиче

                 Ажырап мындан каламбы

                 Атаңдын көрү дүнүйө!

                 Байбиченин ичинде

                 Төрөлелек баласы

                 Жин шайтанбы адамбы

                 Эмине болгон шумдук деп

                 Эми кандай кылдык деп

                 Периден келген өзүбү

                 Же болбосо береги

                 Балакеттин көзүбү

                 Атаңдын көрү дүнүйө!

                 Эмине болгон шумдук деп

                 Эми кандай кылдык деп

                 Издей албай таба албай

                 Амалы кетип алдырап

                 Эси кетип жалдырап

                 Баягы жетимиш миңдей мергенчи

                 Баарың бирдей бери келчи

                 - деп ошондо жыйыптыр

                 Каалаганын кылыптыр

                 Атаңдын көрү дүнүйө!

                 Аз болгондо жанагы

                 Алты аттан бериптир

                 Дегенине көнүптүр

                 Мына ошондо алтындан

                 Жакалуу тондон кийгизип

                 Сый урматын билгизип

                 Не болсо да жанагы

                 Өлсөң дагы талсаң да

                 Өөдө жерге барсаң да

                 Арга жолдо калсаң да

                 Ажыдаар атып келгиле

                 Таап алып жүрөгүн

                 Байбичеге бергиле

                 - деп ошондо издетип

                 Басар жолун түздөтүп

                 Эми жолго салыптыр

                 Жетимиши жанагы

                 Олжого мындай тулдук деп

                 Эми кандай кылдык деп

                 Эми кайда барабыз

                 Ажыдаарды биз издеп

                 Эми кайдан табабыз

                 - деп ошондо жанагы

                 Чөлдүн үстүн кыдырып

                 Жердин үстүн сыдырып

                 Тоонун үстүн кыдырып

                 Түзөңгү жерди кыдырып

                 Так ошондо жанагы

                 Ат боройлоп сыдырып

                 Ааламдын жүзүн кыдырып

                 Эчендеген жер чалып

                 Эчендеген бел чалып

                 Ашууң ашып таш басып

                 Оролдун бери тоосуна

                 Ошо кезде жанагы

                 Кайыптуу тоонун оозуна

                 Ошо жерге барыптыр

                 Канча күндө билбеймин

                 Так ошондо жанагы

                 Атаңдын көрү дүнүйө!

                 Барган адам дүрбөгөн

                 Кирип адам жүрбөгөн

                 Тирүү пенде барбаган

                 Барган аман калбаган

                 Так ошондо жанагы

                 Жети баштуу ажыдаар

                 Жалгыз баштуу арам бар

                 Балакеттүү шор деген

                 Казып койгон нор деген

                 Так ошонун өзүнө

                 Мына ошондо жанагы

                 Оролдун бери тоосунда

                 Айлампалуу Ала-Тоо

                 Так ошонун оозунда

                 Атаңдын көрү дүнүйө!

                 Түнөктөп гана жаткан ажыдаар ооо

                  

                 00009

                 Уламадан угуптур

                 Билгичтерден бек сурап

                 Ошондон кабар угушуп

                 Эми барсаң ажыдаар

                 Ок тартып коёр бекен деп

                 Жети баштуу ажыдаар

                 Жеп эми мындан сорор деп

                 Как ошондо сурасаң

                 Атаңдын көрү дүнүйө!

                 Мына ошондо жанагы

                 Басар жолун издешип

                 Ажыдаардын тоосуна

                 Эми жолун түздөшүп

                 Ошо жердин өзүндө

                 Мына ошондо кабылып

                 Так ошондо табылып

                 Жаткан жери момундай

                 Так ошондо кородой

                 Конгон жери ородой

                 Атаңдын көрү дүнүйө!

                 Баскан изи шородой

                 Балакеттүү чоң дүмүк

                 Мына ошондо береги

                 Канча кыйын эр жүрөк

                 Барып аман тутулуп

                 Кете албастан кутулуп

                 Ажал таап өлүшкөн

                 Оо дүйнөнү көрүшкөн

                 Ошо жерде жанагы

                 Жетимиш мерген бөлүнүп

                 Жабалактап барыптыр

                 Айлампа сонун бурчукка

                 Оңурайган жанагы

                 Айламта тоонун тумшукка

                 Как ошшондо конуптур

                 Ажыдаар келип конуптур

                 Ажыдаар келип болуптур

                 Болгонунда жанагы

                 Атаңдын көрү дүнүйө!

                 Жетимиши залп атып

                 Как ошондо жанагы

                 Жетимиши жалпы атып

                 Аз болгондо жанагы

                 Атаңдын көрү дүнүйө!

                 Жети жолдон атышты

                 Мына ошондо жанагы

                 Эми карап жатышты

                 Ошо кезде ажыдаар

                 Атаңдын көрү дүнүйө!

                 Атканында жанагы

                 Оозунан от чыгып

                 Илебинен чок чыгып

                 Как ошондо жанагы

                 Жаман тоңдон ажырап

                 Атаңдын көрү дүнүйө!

                 Ушу кезде куралы

                 Бүтүн күйүп өлүптүр

                 Ажыдаар кайдан өлгөнү

                 Мына ошондо жанагы

                 Атаңдын көрү шумдукту

                 Мергендер эми көргөнү

                 Ажыдаардын өзүнө

                 Өлө турган болгондо

                 Ажыдаарга тутулуп

                 Чын дүнүйө момундай

                 Көрө турган болгондо

                 Как ошондо жанагы

                 Ал жол жолуна табылган

                 Бадалбайдын өзүнө

                 Кайыбынан кабылган

                 Ажыдаар таап алсын деп

                 Айтып барган жанагы

                 Дубана пайда болуптур

                 Өзү кыдыр чоң кыдыр

                 Мына ошондо жанагы

                 Көктөн эми имерип

                 Чагылган отун жиберип

                 Чагылган менен аткылап

                 Найзагай менен таш буулап

                 Как ошондо карасаң

                 Ажыдаар минтип өлүптүр

                 Мына ошондо жанагы

                 Өлгөнүн эми мергендер

                 Анык баалап көрүптүр

                 Жарып эми алыптыр

                 Жанына жакын баралбай

                 Жети күнү момундай

                 Уусу тарап кетсин деп

                 Алысыраак калыптыр

                 Так ошондо жанагы

                 Жети күнү болгондо

                 Ичин жарып алыптыр

                 Жүрөгүн алып алышып

                 Как ошондо жанагы

                 Отуз күнү болгондо

                 Аман кайра барышып

                 Атаңдын көрү дүнүйө!

                 Ажыдаардын жүрөгүн

                 Алып келип жанагы

                 Байбичеге бериптир

                 Өңдөн азып байбиче

                 Жинди болгон эмедей

                 Байлап балдуу көзү ачык

                 Билги болгон эмедей

                 Өңдөн азган байбиче

                 Так ошондо жанагы

                 Ажыдаардын жүрөгүн

                 Эми жээп алганда

                 Талгагы кетип басылып

                 Өңүнө чыкты байбиче

                 Так ошондо кулпурум

                 Жүзүнө келди байбиче

                 Как ошондо сурасаң

                 Атаңдын көрү дүнүйө!

                 Көргөн адам кеп айтып

                 Көрүнгөн адам бек айтып

                 Эмине болгон шумдук деп

                 Мунун туур баласы

                 Балакетти дүмөктөп

                 Атаңдын көрү дүнүйө!

                 Табылбай эми жүрөк деп

                 Өлүп кала таштадык

                 - деп ошондо мергендер

                 Атаңдын көрү дүнүйө!

                 Аман-эсен келгендер

                 Ошо кезде жанагы

                 Уламалуу кеп кылып

                 Кыдырдын эми көргөнүн

                 Узун сабаа кеп кылып

                 Улап-улап айтышып

                 Мына ошондо жанагы

                 Эне бою балкышып

                 Байбиче качан тууйт деп

                 Аны күтүп жатышты

                 Так ошондо жанагы

                 Чоң үчкүгө батышты

                 Ошо кезде сурасаң

                 Тогуз айы толуптур

                 Тогуз күнү болуптур

                 Ошо кезде байбиче

                 Туур күнү болуптур

                 Атаңдын көрү дүнүйө!

                 Туур күнү болгондо

                 Тогосу эми башталды

                 Так ошондо жанагы

                 Өйдө болсо бели ооруп

                 Эки кара саны ооруп

                 Бүткөн бойдун баары ооруп

                 Кыймылдаса жанагы

                 04 22 Эне бою былкылдап

                 Атаңдын көрү дүнүйө!

                 Өөдө бойдун баарысы

                 Ажырап эми кетти дейт

                 Атаңдын көрү дүнүйө!

                 Устаканы бөлүнүп

                 Чыга жаалы жетчидей

                 Так ошондо байбиче

                 Көзүнүн жашы төгүлүп

                 Атаңдын көрү дүнүйө!

                 Табылгы түбүн карманып

                 Жаратканга жалбарып

                 Дооло түбүн карманып

                 Так ошондо береги

                 Ата-бабаң арбагы

                 Колдой көр деп жалбарып

                 Дабылгы түбүн кармаса

                 Бекемирээк болор деп

                 Тоодо түргүн кармаса

                 Күчтүү бала туар деп

                 Аны менен караса

                 Ырымын мындай кылдырды

                 Атаңдын көрү дүнүйө!

                 Эки күнү болгондо

                 Эби кетип байбичең

                 Эстен танып алдырап

                 Кеби кетип байбиче

                 Атаңдын көрү дүнүйө!

                 Балада курсак чирелсе

                 Курсактагы баласы

                 Кадимкидей тирелсе

                 Атаңдын көрү дүнүйө!

                 Белдемчинин тигиши

                 Беш жеринен үзүлүп

                 Байбиче көзү сүзүлүп

                 Анан сайын анталап

                 Жаратканга санталап

                 Так ошондо жалбарып

                 Атаңдын көрү дүнүйө!

                 Менин жанымды жээчү балабы?

                 Жарып ичтен алабы

                 5 22 Же жарып жесир калабы

                 - деп ошентип жанагы

                 Атаңдын көрү дүнүйө!

                 Мына ошондо эр Жакып

                 Байбичени көргөндө

                 Ак өргөөнү көтөрүп

                 Мына ошондо жанагы

                 Көтөргөндө киргизип

                 Сый урматын билгизип

                 Бүбү менен бакшыны

                 Жаман менен жакшыны

                 Жыйып эми турду эле

                 Аралаш ырым кылды эле

                 Ырымын кылып жалбарып

                 Так ошондо береги

                 Аз да жараткандын өзүнө

                 Арызын айтып турушту

                 Ырымын мындай кылышты

                 Атаңдын көрү дүнүйө!

                 Так ошондо жанагы

                 Кыз келиндин баарысы

                 Эми минтип барышып

                 Жандалбастап суу үркүп

                 Азыркысын калышып

                 Үчүнчү күнү болгондо

                 Атаңдын көрү дүнүйө!

                 Айкайын укса байбиче

                 Мына ошондо жанагы

                 Анча мынча жүнү бош

                 Эми жанда түңүлдү

                 Атаңдын көрү дүнүйө!

                 Кыз келиндин баарысы

                 Өөдө-төмөн жүгүрүп

                 Ээси кетип алдырап

                 Эс табалбай жалдырап

                 611

                 Как ошондо жанагы

                 Төртүнчү күнү болгондо

                 Так ошондо жанагы

                 Кереге түбүн карманып

                 Мына ошондо береги

                 Келиштире жарбарып

                 Умай эне Улукман

                 Уялбай ичин оңдотуп

                 Мына ошондо байбиче

                 Жакшылыкка жолдотуп

                 Бешинчи күнү болгондо

                 Так ошондо береги

                 Ата кокуй белим деп

                 Мына ошондо береги

                 Көзгө ажал көрүнүп

                 Көөңүлү бөлүнүп

                 Мына ошондо жанагы

                 Эс табалбай алдырап

                 Атаңдын көрү дүнүйө!

                 6 36 Бакаңды бермап? бакырды

                 Бүбү менен бакшыны

                 Эми эсин койбой чакырды

                 Ата түндүктү кармап түйүлдү

                 Эми көргөндөр жандан түңүлдү

                 Алтынчы күнү болгондо

                 Ай аябай толгондо

                 Айланайын байбиче

                 Алдан сайын жанагы

                 Ай кайы катуу дуу болду

                 Так ошондо жанагы

                 Баскан жери чуу болду

                 Как ошондо нетти деп

                 Мына ошондо береги

                 Айлы калбай энтелеп

                 Ээси кетип жалдырап

                 Эс табалбай алдырап

                 Мына ошондо жанагы

                 Жетинчи күнү болгондо

                 Ошо кезде эр Жакып

                 Ак сар башы төө айтып

                 Ай туякка бээ айтып

                 Айракөчтөн төө айтып

                 Атаңдын көрү дүнүйө!

                 722 Ай эми деп? уй айтып

                 Мына ошондо жанагы

                 Атаңдын көрү дүнүйө!

                 А Чолпон Ата тукуму

                 Ак сар башы кой айтып

                 Как ошондо жанагы

                 Курман кылып ушуну

                 Жетим менен жесирге

                 Мына ошондо мискинге

                 Садага кылып таратып

                 Жан жанына каратып

                 Садагасын тарттырып

                 Сар улагын чаптырып

                 Ырымын эми кылдырып

                 Так ошондо турду эле

                 Амалы кетип курду эле

                 Ошо кезде береги

                 Сегизинчи күнү толуптур

                 Мына мындай болуптур

                 Байбичени караса

                 Атаңдын көрү дүнүйө!

                 Баскан жери оюлуп

                 Кармаганы чоюлуп

                 Атаңдын көрү дүнүйө!

                 Жандан эми тоюнуп

                 Өлө турган болуптур

                 Атаңдын көрү дүнүйө!

                 Ажалы келип чоң мүшкүл

                 Көрө турган болуптур

                 Мына ошону көргөндө

                 Атаңдын көрү дүнүйө!

                 Ээ кырк сегиз катын жабылды

                 Жанагы чыдай камынды

                 Жыйырма төрттөн бөлүндү

                 Кызыгы мындай көрүндү

                 Кыл арканын артышып

                 Басаң эми курсактан

                 Мына ошондо тартышып

                 Тарткын эми тарткын деп

                 Как ошондо сурасаң

                 Атаңдын көрү дүнүйө!

                 Минтип эми жан бөлүп

                 Атаңдын көрү дүнүйө!

                 Абалы кетип алдырап

                 Ээси кетип жалдырап

                 Тогузунчу күнүндө

                 Атаңдын көрү эр Жакып

                 Мына ошондо жанагы

                 Токсон бирдей мергенди

                 Азыркысын жыйдыйрды

                 Ырымын мындай кылдырды

                 Атаңдын көрү дүнүйө!

                 Ошо кезде береги

                 Көккө эми сундуруп

                 Тосону бирдей залп атып

                 Как ошондо сурасаң

                 Тогуз жолу жанагы

                 Асманды көздөй аттырып

                 Мына ошондо жанагы

                 Жыкаранын баары чачылсын

                 Агы кетип ачылсын

                 Так ошондо жанагы

                 Атаңдын көрү дүнүйө!

                 Мына ошондо будалап?

                 Каранын баарын кубалап

                 Атаңдын көрү дүнүйө!

                 Жакшылыкка берсин деп

                 Эми жараткан бала берсин деп

                 Как ошондо сурасаң

                 Кырк кара боз быштыны

                 Кыдырата байлатып

                 Кыракан эми шайлатып

                 Азыркысын сурасаң

                 Кыз болсоң үйдө калгыла

                 Кыймылдабай момунда

                 Эркек болсо баргыла

                 Талаадан мени тапкыла

                 Мына ошондо береги

                 Атаңдын көрү дүнүйө!

                 Эртерээк эми жеткиле

                 Сүйүнчү деп кеткиле

                 Атаңдын көрү курган жан

                 Эркек бекен кыз бекен

                 Аныгын билип алгыла

                 Андан кийин баргыла

                 Эркек тууса момундай

                 Анда Кудай бергениң

                 Эгер эми кыз тууса

                 Балакет гана башка да келген уу

                 Башка чукак мен элем

                 Мына ошондо жанагы

                 Эркек тууп койсо эгер

                 Ээ мына ошондо жанагы

                 Кулап кетип жүрбөйүн

                 Кулап кетсем эгерде

                 Ар ким шылдың кылбасын

                  

                  

                 00010

                 Атакебиз куулап калды деп

                 Кыз келиндин баарысы

                 Шылдың кылып турбасын

                 Өлсөм дагы талсам да

                 Жыгылсам да калсам да

                 Ээн жерге барайын

                 Эмне болсо анысын

                 Ошондон угуп алайын

                 деп ошондо эр Жакып

                 Тоону көздөй салыптыр

                 Камбар боздун үйрүнө

                 Аттанып үйрүп алыптыр

                 Ал аңгыча жанагы

                 Мына ошондо айылы

                 Ошо жерде калыптыр

                 Кыз-келиндин баарысы

                 Кырк-сегизи жабылып

                 Сууну бүркүп камынып

                 Ал да Кудай берсин деп

                 Оо жараткан Теңирим

                 Мына ошондо жардамга

                 Өзүң эми келсин деп

                 Тогуз кабат асмандын

                 Күчү колдоп турсун деп

                 Жети кабат кара жер

                 Бүтү колдоп турсун деп

                 Мына ошондо жел кайып

                 045 Булу татф буруккан ?

                 Аның колдоп турсун деп

                 Ата кокуй дүнүйө!

                 Ырымын мындай кылышты

                 Ырым кылып турушту

                 Ал аңгыча караса

                 Умай эне Улукман

                 Мына ошондо сурасаң

                 Эми келдиң улуктан

                 Азыркысын караса

                 Атаңдын көрү дүнүйө!

                 Жантууда жаткан балага

                 Жанына жакын барганы

                 Карында жаткан баланын

                 Как ошондо камыны

                 Чыгарылбай калганы

                 Чыккын эми баланы

                 - деп ошондо баланы

                 Мына ошондо береги

                 Урутту көздөй уруптур

                 Мына ошондо баланы

                 Тышты көздөй кууптур

                 Анда бала кеп айтат

                 Барбаймын эми талаага

                 Так ошондо өзүмдүн

                 Ырысым кайда деп айтат

                 Ырысың сенин элде деп

                 Мына ошондо береги

                 Кыйнай бербей энеңди

                 Так ошондо береги

                 Эртерээк эми чыккын деп

                 Айтканымды уккун деп

                 Как ошондо калганы

                 Калкым менин кайда деп

                 Балаң айтып салганы

                 Калкың сенин калкта деп

                 Элиң сенин элде деп

                 Элиң сенин жерде деп

                 Как ошондо береги

                 Ушуреки турмушка

                 Келгин эми кыргызга

                 Деп ошондо калганы

                 Айтып эми салганы

                 Ал аңгыча жанагы

                 Урутту барып уруптур

                 Мына ошондо береги

                 Азыркысын бул бала

                 Карынды катуу сүзгөнү

                 Мына ошондо түшкөнү

                 Азыркысын карасаң

                 Эки колун толтура

                 Кан чеңгелдеп түшкөнү

                 Мына ошондо карасаң

                 Атаңдын көрү байбиче

                 Эстен ооп кетиптир

                 Ажалың эми жетиптир

                 Как ошондо береги

                 Марту басып кетти деп

                 Байбичеге нетти деп

                 Катындын баары жабылып

                 Жаны калбай камынып

                 Сууну алып бүркүшүп

                 Так ошондо дүрбүшүп

                 Мына булар минтип калганы

                 Атаңдын көрү дүнүйө!

                 Ошо кезде береги

                 Эсине эми байбиче

                 Ошо кезде алганы

                 Ал аңгыча караса

                 Бала жерде калыптыр

                 Аркасында баланын

                 Айдай кара жалы бар

                 Оң далынын астында

                 Алакандай калы бар

                 Оозун ачып караса

                 Эки чыккан азуу бар

                 Так ошондо береги

                 Маңдайы жазы башы кууш

                 Бар боюнда турат туш

                 Кочкор тумшук кош кирпик

                 Көркү калча көзү тик

                 Жалаяк ооз жар кабак

                 Жаагы жазы ээги узун

                 2 43 Бил мүчөлүү бадырек

                 Эр мүнөзү көрүнөт

                 Алакан жазып кол ачып

                 Шер мүнөзү көрүнөт

                 Так ошондо жанагы

                 Оозунда Манастын

                 Мына ошондо жанагы

                 Эки чыккан азуу бар

                 Оң бөлтөктүн астында

                 Манас деген жазуу бар

                 Аны көрүп алыптыр

                 Айран азыр калыптыр

                 Так ошондо жанагы

                 Иши кетип оңолду

                 Оң бөлтөктүн астында

                 Манас деген жазуусу

                 Азыркысын жоголду

                 Так ошондо неткени

                 Байбичеге момундай

                 Эс-акыл кирип жетти эми

                 Балам кайда экен деп

                 Мына ошондо жанагы

                 Сөзүн салып кетти эми

                 Ал аңгыча баланы

                 Как ошондо карасаң

                 Чочогу жатат чормоюп

                 Как ошондо береги

                 Өзү жатат болтоюп

                 Баркырап бала ыйласа

                 Тай чабым жерге уулду

                 Анча-мынча катындар

                 Эси кетип жыгылды

                 Ээ так ошондо береги

                 Баланы алып бергин деп

                 Эми айтып калганы

                 Бердикенин катыны

                 Безилдеп баса барганы

                 Мына ошондо баланы

                 Эми жерден алганы

                 Көтөрө албай ошондо

                 Көлтөктөп чочуп калганы

                 Ал аңгыча карасаң

                 Ак Балтанын катыны

                 Ал да жетип барганы

                 Экөө бирдей момундай

                 Ал алышпай калганы

                 Ээ көзү тийип кетет деп

                 Ошо кезде катындар

                 Ээ сөзү тийип кетет деп

                 Мына ошондо жанагы

                 Бакдөөлөт басып барыптыр

                 Этегине салыптыр

                 Этегине салганда

                 Таманынан эки ээли

                 Жерге кирип калыптыр

                 Как ошондо билдирбей

                 Азыркысын барагы

                 Жамандарга сездирбей

                 Бакдөөлөт алып барганы

                 Как ошондо жанагы

                 Кайран энең Чыйырды

                 Өзүнө бере салганы

                 Мына ошондо Чыйырды

                 Азыркысын карасаң

                 Майдан алып келгин деп

                 Мына ошондо жанагы

                 Үч карынды момундай

                 Үч кайтара салыптыр

                 Ошол кезде бул бала

                 Үч карындын майларын

                 Чай кайнам калбай момундай

                 Эми соруп алыптыр

                 Ошо кезде береги

                 Кайран энең момундай

                 Ырымын мындай кылган соң

                 Оң эмчегин салганы

                 Адегенде уз чыкты

                 Андан кийин сүт чыкты

                 Андан кийин кан чыкты

                 Чыдай албай энеңден

                 Кадимкидей жан чыкты

                 Так ошондо жанагы

                 Айланайын энекең

                 Ошондо союп жентекке

                 Ээ мына ошондо береги

                 Эркелетип тентекти 458

                 Азыркысын карасаң

                 Атаңдын көрү дүнүйө!

                 Жетим менен жесирге

                 Ачык менен мискинге

                 Таратып эми салганы

                 Ырымын мындай кылыптыр

                 Так ошондо жанагы

                 Азыркысын караса

                 Ээ колдогондун баарысы

                 Колтугунда чамынат

                 Жөлөгөндүн баарысы

                 Жайнай салып камынат

                 Колдогону кырк-тогуз

                 Жайнай басып билинет

                 Так ошондо баланын

                 Сүрү мынча көрүнөт

                 Анча-мынча катындар

                 Ичи бузук жамандар

                 Көрө албаган арамдар

                 Жанына эми баралбай

                 Азыркысын карасаң

                 Баланы эми алалбай

                 Ээ чекесинен сүйө албай

                 Так ошондо баланы

                 Үстүнө басып кире албай

                 Так ошондо коркоктор

                 Үч төмөндөп жыгылды

                 Мына ошондо береги

                 Эси чыгып момундай

                 Азыркысын карасаң

                 Мындай болду кылыгы

                 Так ошондо туруптур

                 Ээ мына ошондо береги

                 Баласы мындай болуптур

                 Эми айтылып оозго толуптур уу

                  

                  

                  










